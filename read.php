<!DOCTYPE html>
<html xmlns="http://www.w3.org/1999/html">
    <head>
        <meta charset="UTF-8">
        <meta http-equiv="X-UA-Compatible" content="IE=edge">
        <meta name="generator" content="Mobirise v5.6.11, mobirise.com">
        <meta name="twitter:card" content="summary_large_image"/>
        <meta name="twitter:image:src" content="">
        <meta property="og:image" content="">
        <meta name="twitter:title" content="Home">
        <meta name="viewport" content="width=device-width, initial-scale=1, minimum-scale=1">
        <link rel="shortcut icon" href="assets/images/favicon.ico" type="image/x-icon">
        <meta name="description" content="Die nuutste publikasies van Boekdiva Uitgewers, 'n uitgewery vir kontemporêre Afrikaanse skryfwerk, is op hierdie blad te sien.">

        <title>Boekdiva Uitgewers - Heimwee</title>
        <link rel="stylesheet" href="assets/bootstrap/css/bootstrap.min.css">
        <link rel="stylesheet" href="assets/bootstrap/css/bootstrap-grid.min.css">
        <link rel="stylesheet" href="assets/bootstrap/css/bootstrap-reboot.min.css">
        <link rel="stylesheet" href="assets/animatecss/animate.css">
        <link rel="stylesheet" href="assets/dropdown/css/style.css">
        <link rel="stylesheet" href="assets/socicon/css/styles.css">
        <link rel="stylesheet" href="assets/theme/css/style.css">
        <link rel="preload"
              href="https://fonts.googleapis.com/css?family=Nunito:200,300,400,500,600,700,800,900,200i,300i,400i,500i,600i,700i,800i,900i&display=swap"
              as="style" onload="this.onload=null;this.rel='stylesheet'">
        <noscript>
            <link rel="stylesheet"
                  href="https://fonts.googleapis.com/css?family=Nunito:200,300,400,500,600,700,800,900,200i,300i,400i,500i,600i,700i,800i,900i&display=swap">
        </noscript>
        <link rel="preload"
              href="https://fonts.googleapis.com/css?family=Lora:400,500,600,700,400i,500i,600i,700i&display=swap"
              as="style" onload="this.onload=null;this.rel='stylesheet'">
        <noscript>
            <link rel="stylesheet"
                  href="https://fonts.googleapis.com/css?family=Lora:400,500,600,700,400i,500i,600i,700i&display=swap">
        </noscript>
        <link rel="preload" as="style" href="assets/mobirise/css/mbr-additional.css">
        <link rel="stylesheet" href="assets/mobirise/css/mbr-additional.css" type="text/css">
        <meta property='fb:app_id' content='701264160060226'/>
		<meta property='og:url' content='https://boekdiva.co.za/read.php'/>
		<meta property='og:type' content='book' />
        <meta property="og:title" content="Boekdiva Uitgewers - Heimwee" />
        <meta property="og:description" content="Heimwee - Sophia Kapp" />
        <meta property="og:image" content="https://boekdiva.co.za/assets/images/Heimwee_omslag.jpg" />
    </head>
        <!-- Google tag (gtag.js) -->
        <script async src="https://www.googletagmanager.com/gtag/js?id=G-N30QYTBGEQ"></script>
        <script>
          window.dataLayer = window.dataLayer || [];
          function gtag(){dataLayer.push(arguments);}
          gtag('js', new Date());

          gtag('config', 'G-N30QYTBGEQ');
        </script>
    <body>

    <section data-bs-version="5.1" class="menu menu1 top-menu-class" once="menu" id="menu1-1">
        <nav class="navbar navbar-dropdown navbar-fixed-top navbar-expand-lg">
            <div class="container">
                <div class="navbar-brand">
                    <span class="navbar-logo">
                        <a href="boekdiva.co.za">
                            <img src="assets/images/logo_b.png" alt="Boekdiva" style="height: 3.7rem;">
                        </a>
                    </span>
                </div>
                <button class="navbar-toggler" type="button" data-toggle="collapse" data-bs-toggle="collapse"
                        data-target="#navbarSupportedContent" data-bs-target="#navbarSupportedContent"
                        aria-controls="navbarNavAltMarkup" aria-expanded="false" aria-label="Toggle navigation">
                    <div class="hamburger">
                        <span></span>
                        <span></span>
                        <span></span>
                        <span></span>
                    </div>
                </button>
                <div class="collapse navbar-collapse" id="navbarSupportedContent">
                    <ul class="navbar-nav nav-dropdown nav-right" data-app-modern-menu="true">
                        <li class="nav-item">
                            <a class="nav-link link text-warning display-4 obfuscate-it" href="#" data-name="info" data-domain="boekdiva" data-tld="co.za" data-mailto="true" data-content="true">KONTAK ONS</a>
                        </li>
                    </ul>
                </div>
            </div>
        </nav>
    </section>

    <section class="header-class" id="header1-0">
        <img src="assets/images/Heimwee.jpg" alt="Heimwee">
    </section>

    <section data-bs-version="5.1" class="features6 feature-book-class" id="features7-7">
        <div class="container">
            <div class="row">
                <div class="col-12 col-lg">
                    <h1 class="d-none">Boekdiva Uitgewers</h1>
                    <h2 class="d-none">Die nuutste publikasies van Boekdiva Uitgewers, 'n uitgewery vir kontemporêre Afrikaanse skryfwerk, is op hierdie blad te sien.</h2>
                    <figure class="figure float-start m-4">
                        <img src="assets/images/Heimwee_omslag.jpg" class="shadow" alt="Heimwee">
                    </figure>
                    <h5 class="mbr-title mbr-fonts-style display-2 mt-3">Heimwee</h5>
                    <p class="mbr-text mbr-fonts-style display-7 text-start">
                    <span class="fw-bold fs-4">Een</span><br><i>Pretoria, Vrydagmiddag</i><br>
                        Mart-Mari druk op die rooi telefoontjie op die
skerm om die oproep te beëindig, en sit dan
lank doodstil terwyl sy na die instrument in haar hand
staar. Asof sy daar ’n antwoord op haar dilemma
gaan kry. Asof ’n stem uit die donkerte gaan opklink
en haar uit haar penarie gaan red.<br>
Dit gaan nie gebeur nie. Haar kanse op ’n wonderwerk
was nog altyd nul, dit weet sy ná agt en dertig
jaar op hierdie
aarde maar te goed, en die foon bly
onversetlik pikswart
en morsdood. Baie soos haar
gemoed op die oomblik.<br>
Wat sou sy gedoen het om die kosmos so venynig
teenoor
haar te maak? Dis behoorlik asof daar een
of ander satan in ’n stowwerige staatskantoor met
sy voete op die lessenaar sit en ’n lys ellendes op ’n
knyperbord
afmerk waarmee
hy haar lewe verder
kan versuur. Asof dit nie al suur genoeg is nie.<br>
’n Begrafnis, enige begrafnis, is al klaar ’n beproewing.
’n Begrafnis saam met die Louws is die
soort ding waarvan nagmerries gemaak word – dit
knak jou psigies en leef vir dekades nog in jou onguurste
herinneringe voort.<br>
Ander families troos mekaar. Woorde soos “onderskraging”
en “medelye” is deel van ander families se
rouproses.<br>
Nie die Louws nie. Hulle vrek oor die dood, want
dis ’n geleentheid om elke wrok en grief wat hulle
oor dekades opgebou het weer te gaan opdiep en
tot lewe te roep. Die eenvoudigste reëling word ’n
toutrekkery,
elke samekoms
is ’n drama. Hulle kan
’n gewolt maak uit wie watter slaai in watter oumagrootjie
se slaaibak
vir ’n gewone Sondagmiddagete
saamgebring
het, of watter kleinkind nou eintlik op ’n
oorle voorvader se stukkende sakhorlosie geregtig is.
’n Begrafnis, wat aan elkeen boonop ’n lisensie gee
om so onredelik moontlik te wees, is ’n geskenk van
die gode.<br>
Nie dat hulle openlik is oor hulle nyd nie. Die Louws
was in hulle lewe nog nooit openlik oor enigiets
nie.
Nee, hulle is meesters van suggestie en innuendo, en
elke sin wat hulle tot ’n gesprek bydra, is soos ’n ui:
Daar is altyd nog ’n laag, en met elke laag wat jy aftrek,
traan jou oë van voor af.<br>
O jimmel, en boekhou van die kwaad, daaroor kan
die duiwel by hulle lesse neem. Die Louws troetel hulle
griewe soos wat ander mense babahondjies troetel:
met die vurige hoop dat dit vir ewig sal voortleef.
Boweal beteken ’n familiebegrafnis ’n hele week
terug op haar geboortedorp, ’n gehug van ’n plek
iewers tussen Gat en Nêrens in KZN se hinterland,
met die hele, uitgebreide
Louw-clan van die môre tot
die aand op haar snare, sonder die reg of vermoë om
’n paar van hulle stilletjies
te vermoor en in Heimwee
se lusernland te loop begrawe.<br>
Die stryd om met hulle oor die weg te kom, het sy
lankal verloor. Van kleins af was dit so – sy was altyd
die een wat op die rand van alles gestaan het en gewens
het die aarde sluk haar in as hulle so raak, en
wat weggehol het om in die kloof te gaan wegkruip
as dit na haar kant toe gekom het.<br>
Dis een van die twee hoofredes waarom sy medies
gaan studeer het: Dit is ’n omgewing waarin daar van
haar vereis word om klinies en saaklik te bly.
Die ander rede was dat dit die grêndste graad was
waarvan
haar ma geweet het.<br>
In haar beroep kon sy gedy. Die afgelope twintig
jaar al is dit haar mantra: Tree terug, maak jou los
van emosie, neem waar, besluit klinies. As dokter,
veral in ’n pediatriese
omgewing, kan sy nie bekostig
om betrokke te raak nie. Dis die ouers se werk om te
ondersteun,
dis haar werk om saaklik en professioneel
te bly sodat sy in die belang van die pasiënt kan
optree.<br>
Hoe op aarde gaan sy ’n hele week saam met hulle
oorleef?
Hoe op aarde gaan sy hierdie spesifieke week
oorleef,
die week waarin sy en haar sibbe van Louisa
Louw moet afskeid neem, en vir die eerste keer in
hulle lewe oor die weg moet kom sonder dat haar ma
daar is om die brose verhouding
tussen haar kinders
met haar ysere wil te beheer?<br>
’n Oomblik lank wens sy sy het die soort persoonlikheid
gehad wat dit vir haar moontlik sou maak om
haar kop op haar voorarms neer te lê en te huil, of
om aan die vloek te raak, hard en onbeheers, oor die
foltering wat vir haar voorlê.<br>
Maar agt en dertig jaar se rigiede selfbeheer, en
die feit dat daar ’n wagkamer vol pasiënte sit, almal
onder die ouderdom
van tien, maak so ’n onbeteuelde
uitdrukking
van wat in haar gemoed aangaan onmoontlik.
Al wat sy kan doen, is om haar neusbrug
tussen haar duim en voorvinger vas te knyp en te
hoop die klein ongemak verplaas die grote.<br>
“Prof?”<br>
Sy onderdruk ’n sug en kyk op. “Ja, Desirée?”
Die vrou huiwer ’n oomblik op die drumpel, lêer in
die hand. “Is als orraait, Prof?”<br>
“Ja dankie, alles is reg. Dis maar net ’n reëling wat
skeefgeloop
het.”<br>
Sy sien hoe die donker oë versag, en sy omgord
metafories
haar lendene.<br>
Ná amper tien jaar saam in die praktyk, ken Desirée
haar beter as enigeen. En waar die ander personeel
die skanse respekteer wat die formidabele en gereserveerde
professor
Louw om haarself opgerig het,
steur Desirée haar nie veel aan skanse nie. Sy storm
sommer alles onderstebo. En in die proses het sy die
enigste persoon geword wat soms ’n glimp kry van
wat in ’n baie streng bewaakte hart omgaan.<br>
“Ai, Prof, met die begrafnis saam? Dit kan seker
nie maklik wees om alles te reël van so ver af nie.
Hoekom het Prof nie sommer vanoggend al gery nie?
Dokter Cassimjee
het mos gesê hy sal kom uithelp vir
so lank as wat Prof nodig het.”<br>
“Ek weet, ja.” Sy wil weer sug. Dis nie iets wat sy behoort
te bespreek nie, veral nie met Desirée nie, maar
in hierdie weerlose oomblikke glip haar beheer. “Dis
nie die reëlings met die begrafnis wat skeefgeloop
het nie. My suster reël dit, en sy is vreeslik bekwaam.
Buitendien, daar is een kerk, een predikant en een
begrafnisondernemer
op die dorp, en ’n leërskare
tantes wat gaan regstaan met genoeg toebroodjies
en tee vir die hele distrik. Begrafnisse op Humansburg
reël hulleself.”<br>
“Nou wat is dan die moeilikheid? Iets met die praktyk?
Kon ek gehelp het?”<br>
“Nee. Tensy jy vir my ’n boyfriend kan reël voor
môreoggend,”
hol haar mond met haar weg.
“Hoe nou? Ek dog dan dokter Van Heerden het daai
gesogte
status.”<br>
Weer haar neusbrug. “Ek weet nie van gesog nie.
En nee, hy’s nie my boyfriend nie, hy’s net … ’n metgesel.”<br>
“’n Metgesel? Wat vir ’n ding is dit?”<br>
“Geselskap. Iemand om saam te neem na ’n geleentheid.”<br>
“En huis toe te neem agterna? Klink vir my na ’n
friend with benefits.”<br>
“Tsk! Ons is net albei besig, en nie een van ons
het tyd vir ’n verhouding met al die verwagtings en
verpligtings nie. Maar ek het wel gedink hy sal …
Nietemin, hy’s besig. Hy kan nie nou wegkom nie.”
“Hy’s besig.” Dis nie moontlik om die sarkasme
in Desirée se stem mis te hoor nie. Dit drup uit elke
woord soos suur uit ’n vrot battery.<br>
“Ja, hy het ’n paar groot operasies wat voorlê.”<br>
Desirée snork minagtend. “Hy doen boob jobs en
tummy tucks vir ’n lewe. Ek het nog nooit in my lewe
gehoor van ’n vroumens wat binne ’n week gedood
het omdat haar tiete te klein is of omdat haar hol uit
haar pantie klim nie. Hy kan mos maar sy celebritypasiënte
vir ’n week opsy skuif om sy girl te support.
Veral ’n classy girl soos Prof.”<br>
Sy behoort die vrou te keer, sy weet dit. Sy moet
hierdie gesprek beëindig, hier en nou. Theuns werk
in hierdie einste hospitaal, en protokol vereis respek
teenoor
die senior personeel. Maar in hierdie oomblikke
van rou en onbewaakte wrokkigheid is Desirée
se onverdunde lojaliteit soos balsem op haar gemoed.<br>
Buitendien is dit presies hoe sy voel oor Theuns
se weiering om saam met haar te gaan. Dis nie dat
sy van hom verwag het om die hele week saam met
haar op Humansburg deur te bring nie – sy kan net
dink hoe Theuns gaan lyk ná ’n dag in die Louws
se geselskap, laat staan nog ’n week – maar sy het
gedink hy sal darem bereid wees om vir die roudiens
deur te kom, al is dit dan nou net uit erkentlikheid
vir
haar heelhartige deelname aan seks wanneer hy dit
ook al wil hê.<br>
Maar nee, hy’s te besig. Met boob jobs en tummy
tucks, soos Desirée sê. En ná hulle gesprek van so
pas, is die ooreenkoms tussen hulle in elk geval in
sy kanon, al is dit nie openlik gesê nie. Sy weet hoe
voel Theuns oor enigeen wat hom by enigiets emosioneels
probeer betrek. Haar versoek dat hy moet
saamgaan
na ’n familiebegrafnis toe, was ’n blatante
oorskryding van sy grense.<br>
“Maar hoekom het Prof dan ’n date nodig vir ’n begrafnis?
Ek dog dis ’n family affair.”<br>
“Presies. Dis ’n familiegedoente. Die hele, grote,
donnerse
familie.”<br>
“Haai, nou hoe klink Prof nou so oor Prof se naaste
en beste? Dis mos bloed, en bloed kruip waar hy nie
kan loop nie, sê hulle mos altyd.”<br>
’n Oomblik lank moet sy haar oë sluit. “Ja, dis hoe
bloed normaalweg werk, maar niks aan my familie is
normaal nie.”<br>
“Wel, ek weet nog steeds nie hoekom Prof dink Prof
het ’n man nodig om vir die mense by die huis te loop
wys nie, hulle kan mos sien Prof is ’n professional wat
nie tyd het vir ’n man se kak nie. Maar as Prof regtig
iemand wil saamvat, kan Prof altyd Tinder probeer.
Sally – Prof ken mos vir Sally by Ontvangs? – sy’t vir
haar ’n boyfriend op Tinder gekry, en uit haar gepraat
kan hy ’n hele nag gaan sonder …”<br>
“Genugtig, Desirée!”<br>
“Ja, sorrie, ek het nou nie gedink dis Prof se styl nie,
maar Prof het so half desperate geklink.”<br>
Sy waai haar hand. Ja, sy is desperaat, en dis boonop
haar eie skuld. Sy het geweet sy speel met vuur
toe sy haar susters laat verstaan het daar is iemand
in haar lewe, maar sy was so moeg vir hulle geneul
en gesanik dat die wit leuentjie op daardie oomblik
heeltemal geregverdig gevoel het. Sy het net nie gedink
dit gaan haar so vinnig en so sekuur in die gat
hap nie.<br>
“Dankie, Desirée, ek mag desperaat wees, maar ek
is nou lank nog nie mal nie. Vir al wat ek weet, tel
ek vir my daar ’n reeksmoordenaar op. Of nog erger,
iemand met ’n poniestert en tatoeëermerke wat in ’n
kroeg sing vir ’n lewe.”<br>
“Like Prof nie van goeie musiek nie?” terg Desirée.
“As Bach dit nie geskryf het nie, is dit nie goeie
musiek nie.”<br>
“Dalk surprise die man Prof nog en speel hy al daai
heavy-duty kerkmusiek waarvan Prof so baie hou.
Dink net, dit kan ’n match made in heaven wees, en
as Prof weer sien, dan staan Prof voor die kansel met
die man.”<br>
Sy trek haar rug reguit en steek haar hand uit vir die
lêer wat Desirée teen haar bors vasgevou het. Tyd om
hierdie lawwe gesprek te beëindig. “’n Huwelik is ’n
kontrak, ’n ooreenkoms tussen mense wat dink hulle
kan seksuele aantrekkingskrag met ’n dokument laat
hou. Dis ’n ding wat in ’n prokureur se kantoor gemaak
word, bitter ver van die hemel af.”<br>
“Vir wat is Prof so cynical? Hoeveel keer het Prof
nou al getrou?”<br>
“Ek hoef nie te trou om te weet dis nie maanskyn
en rose nie. Of om te weet die match made in heaven
eindig gewoonlik in die hel nie.”<br>
Desirée oorhandig die lêer, maar skud haar vinger
vir haar. “Prof weet die universe luister na wat ’n mens
sommer so ydellik kwytraak, nè? En die universe se
revenge is altyd baie meer on point as enigiets wat
’n mens kan uitdink. Stadig met al daai wysheid oor
trou.”<br>
Mart slaan die lêer oop en kyk doelbewus weg van
die vrou wat haar beterweterig staan en aankyk.
“Die
Ndlovu’s wag seker al ’n rukkie. Laat hulle maar inkom.”<br>
Desirée knik. “Ja, orraait, ek weet wanneer ek gedismiss
word. Maar my ma het altyd gesê ’n mens
moet maar jou woorde tel, want as die blinde sambok
die dag klap, moer hy vir jou half dood. Prof gaan nog
so praat, dan lê Prof, kyk maar.”<br><br>
Toe sy in haar straat indraai, verstadig sy haar pas
sodat sy net tot verhaal kan kom. Gewoonlik oefen
sy in die gimnasium, soggens vroeg voor sy met haar
rondtes begin, of sommer so tussen pasiënte deur as
sy ’n opening het. Maar vanmiddag het haar lyf die
harde werk nodig gehad, die reëlmatige geklap van
haar skoensole teen die teerpad, die laatmiddagson
op haar skouers, die branding in haar bors wat die
branding in haar gemoed kon uitdoof.<br>
Eintlik het sy dit die nodigste gehad om nie te dink
nie. Om nie oor die agt en veertig uur wat verby is te
tob nie, en om nie oor die week wat voorlê te wroeg
nie.<br>
Ja, haar en Theuns se verhouding was meer ’n
ooreenkoms
as ’n verbintenis, maar dit was wel betekenisvol.
Hy was ’n lyf waaraan sy kon vashou in
die donker, maar meer nog, iemand wat sy aan haar
sy kon hê wanneer die samelewing van haar verwag
het om iemand aan haar sy te hê.<br>
As daar nou ooit ’n tyd was waarin sy iemand aan
haar sy nodig gehad het, is dit die komende week. Sy
was eerlik toe sy vir Desirée gesê het sy glo nie in al
die romantiese twak wat mense gewoonlik oor die
huwelik verkondig nie, maar om nou te moet huis toe
gaan en haar susters aan te durf sonder die boyfriend
waaroor
sy nou al maande lank lieg, het haar maag
skoon seer.<br>
Sy het die man in die eerste plek vir haar susters opgedis
omdat sy nie met hulle simpatie kon saamleef
nie. Simpatie op sy eie sou al erg genoeg gewees
het, maar sy ken haar susters: Dis simpatie wat lyk
na meelewing, maar die dun lagie medemenslikheid
op die oppervlak verdoesel eintlik ’n oseaan se leedvermaak.<br>
In die Louw-gesin, en op Humansburg, geld nie een
van haar kwalifikasies of prestasies mos nie, want die
een ding wat van haar ’n sukses moet maak, het sy
nog nie reggekry nie: Sy het nog nie ’n man aangekeer
nie. In die oë van haar susters en die dorp van
haar herkoms is ’n vrou sonder ’n man – ’n gevestigde
een in een of ander geformaliseerde hoedanigheid
–
mos net ’n halwe wese wat in ’n soort tydelike hel
rondhang
totdat haar “ander helfte” opdaag om van
haar ’n volledige, vervulde mens te maak.<br>
Vir haar susters was dit nog altyd die een ding
waarmee
hulle haar een voor was: Sy was geleerd,
maar hulle was getroud. ’n Boyfriend, al was dit nou
’n gefabriseerde
een, het die speelveld gelyk gemaak.
Wel, so op ’n plan.<br>
In haar oprit gaan sy staan, hande op die knieë,
terwyl sy haar asem probeer terugkry. Voor haar
maak die sweet donker kolle op die bakstene, in haar
ore is daar net haar eie gehyg en die afgemete ritme
van Vivaldi se mandolienkonsert. Hopelik het die
oefening gehelp. Die berg voor haar is nie ’n sentimeter
kleiner nie, maar sy is so moeg dat sy haar eenvoudig
nie verder daaroor kan verkwel nie. Hopelik is
sy moeg genoeg dat sy vanaand sal kan slaap.<br>
Dis dan maar wat sy op Humansburg ook sal moet
doen. Sy sal moet gaan draf tot sy eenvoudig te moeg
is om te reageer op enigiets wat Sanna of Louise
kwytraak.
Vir wat Amalien alles doen en sê, sal sy
dalk Vryheid
toe en terug moet hardloop, maar dan is
dit nou maar ook so. Amalien is per slot van rekening
haar skoonsuster,
en so graag as wat sy soms wil, kan
sy die vroumens nie met ’n plank slaan tot Amalien
elke opinie wat sy oor elke ding onder die son het vir
haarself
hou nie. Haar broer is mal oor sy vrou.<br>
Buitendien, dis ’n week. Sewe dae. Honderd agt en
sestig uur. Daarna kan sy sê haar werk kan nie langer
wag nie, en kan sy terug Gauteng toe vlug.<br>
“Hei, is jy oukei?”<br>
Dit neem haar ’n paar oomblikke om te registreer
dat sy die een is met wie daar gepraat word. Maar ja,
daar word met haar gepraat, want in haar sigveld het
’n paar verslete skoenpunte verskyn. Werkstewels,
bekoek
van die sand en modder, met stofbruin sokkies
wat slapperig oor die boonste rand hang.<br>
Stadig kom sy orent, en net so stadig laat sy haar blik
boontoe skuif. Gespierde kuite, flenterige kakiebroek
wat gevaarlik laag op die lenige heupe hang, midderif
so plat en knobbelrig soos ’n wasplank, neutbruin
borskas, breë skouers. Tatoeëermerk wat kleurryk
om die een skouerknop vou en oor die biseps afkrul.
Baard wat effe woes om die kaak uitstaan. Donker
hare wat in ’n poniestert agter sy kop vasgemaak
is.
Mooi neus. Soel mond. Lewendige bruin blik.<br>
En in die dieptes van die bruin, onteenseglik en onweerlegbaar,
’n helder, onbeskroomde hitte wat vonk
en vlam, en dreig om die hele middag in ’n kruitvat
te omskep.<br>
Dis soos ’n fluweelvuis in haar maag, daardie blik.
So sterk is dit, en so onverwags, dat sy na haar asem
wil snak en agteruit wil steier. As sy minder beheer
gehad
het oor wat sy vir die wêreld wys, het sy. Soos
wat dit is, kan sy net daar staan en hyg, terwyl die bewustheid
deur haar are skroei.<br>
Wat is dit met haar? Dis nie hoe dinge veronderstel
is om te werk nie, nie vir haar nie.<br>
Sy is nie die soort vrou wat hitte in ’n man se oë
laat vlam nie. Louise, met haar blonde krulle en
haar perdebylyfie is, en selfs Sanna in haar jong dae,
voor kinders en ’n verdraagsame eggenoot blykbaar
haar die behoefte ontneem het om aandag aan haar
voorkoms te bestee.<br>
Hitte was nooit vir haar beskore nie. Sy was van
jongs af te donker, te lank, te platborstig en te gedrewe
om sulke soort aandag te kry.<br>
Sy is ook nie die tipe wat reageer op hitte nie. Sy
reageer op intellek, op agtergrond en afronding, op
styl en klas en hoflikheid. Sy reageer nie op spiere
en testosteroon en tatoeëermerke en monde wat lyk
asof hulle ’n vrou van haar voete af sal kan soen nie.<br>
Mart-Mari, kry net beheer! Jy is ’n volwasse vrou,
geleerd en bestendig, nie ’n bakvissie wat kortasem
raak net omdat ’n man vir jou kyk nie. En dit maak
nie saak hoe warm sy oë is nie, dit verander nie wie
jy is nie.<br>
Vinnig gee sy ’n tree agteruit. “Wat maak jy in my
erf?”<br>
Hy hou dadelik sy hande omhoog. Die palms is
eelte gewerk. “Jammer, ek het nie bedoel om jou te
laat skrik nie, maar Nettie het jou hier sien staan en
bekommerd
geword.”<br>
Sy kyk oor sy skouer in die rigting van die buurhuis
waarheen hy met ’n kopknik beduie het. ’n Kind
staan op die stoep, net so besmeer as hy, maar met ’n
vrolike oranje sonhoed op haar kop.<br>
Dis die eerste keer dat sy ’n kind by hom sien. Hy is
al amper drie maande aan die werk aan die buurhuis,
en sy het nog nooit iemand by hom gewaar nie.<br>
Hy het hard gewerk, en heeltemal op sy eie, selfs
toe dit pikswaai gekos het om die slordige heining
tussen hulle eiendomme uitgekap te kry, en sy het
haarself
’n keer of twee betrap dat sy bewus geword
het van die mooi lyf, van die spiere wat onder die vel
dein, van die ferm agterstewe, van die hande wat so
fyn vat as hy met die klein plantjies werk. Maar sy het
elke keer weggedraai, effe ongeduldig met haarself
dat sy op ’n fisieke vlak van ’n man bewus is terwyl
sy baie goed weet dat intellek al is waartoe sy aangetrokke
is.
Nie dat die verskille hom gepla het nie. Elke keer
wat sy in haar oprit stilgehou het, het hy geglimlag
en gewuif, asof hy bly was om haar by die huis te
sien aankom. Sy het elke keer net met een van haar
bevrore
glimlagte gereageer. Die tweede laaste ding
wat sy in hierdie lewe gaan doen, is om met die bure
te ginnegaap. Die laaste ding is om met die bure se
nutsman-
tuinwerker te ginnegaap.<br>
Dat die nutsman-tuinwerker so ewe in haar oprit
kom staan en haar oor haar welstand konfronteer, is
heeltemal te dik vir ’n daalder. Wat het van privaatheid
geword?<br>
En dis nou ook nie nodig vir hom om te maak asof
sy op die rand van die dood is net omdat sy so ’n
bietjie uitasem is nie. Ja, sy weet sy lyk seker sleg,
maar sy staan darem nog op haar eie voete.<br>
“Ek is oukei, dankie, net nie meer gewoond daaraan
om so ver te draf nie.”<br>
Sy sien hoe sy blik oor haar lyf gly. “Mmm. Jy lyk na
die tipe wat gewoonlik in ’n gimnasium oefen. Padwerk
is anders, dit vat aan jou gewrigte. En jou vel.
Jy sal maar moet smeer vanaand, dit lyk asof die son
jou geklits het.”<br>
Te naby. Heeltemal te naby. Hy’s in haar ruimte, in
haar kop, in haar sake. “Dankie, ek behoort te oorleef,”
snerp sy. “Ek het darem tot dusver goed op my
eie reggekom.”<br>
“Hei, ek het nie bedoel …”<br>
“Goeiedag,” knip sy hom kort, voor sy op haar hak
omdraai
en wegstap huis se kant toe.<br>
Op haar voorstoep kom sy tot stilstand. Met die
heining weg, kan sy steeds die kind op die stoep
langsaan
sien staan. So vyf, skat sy, met dieselfde ligbruin
hare as die man in haar oprit. Die gesiggie is
weggesteek
onder die hoed sodat dit moeilik is om die
gelaatstrekke
te sien, maar wat sou sy op die stoep
maak as sy nie familie is nie? Moontlik sy dogter?<br>
Die meisietjie beweeg nie, waai nie, staan net daar
met haar arm om een van die stoeppilare geslaan,
een voetsool op die ander voet se brug. Wat dit is aan
die kind se houding wat haar laat vassteek, weet sy
nie, maar daar is iets aan die lyfie, ’n soort weerlose
spanning, wat haar op die drumpel hou. Sy werk nou
ook al lank genoeg met kinders om te weet daar is
iets aan die gang hier.<br>
Sy wil wegdraai en haar in haar huis gaan verskans.
Wil nie by hierdie mense betrokke raak nie.
Wil veral nie by die kind se kwessies betrokke raak
nie. Maar sy is wie sy is, en sy stap weer die trappies
af tot by die buurhuis se stoep. “Hallo. Ek hoor jy is
bekommerd
oor my. Dankie, ek waardeer dit, maar
ek was net ’n bietjie winduit nadat ek gedraf het. Ek
voel nou weer beter.”<br>
Terwyl sy gepraat het, het die man nader gekom en
sy hand op die kind se kop kom lê.<br>
Dit val haar dadelik op, die instinktiewe beskerming.
Dit herken sy ook, sy sien dit daagliks in haar
spreekkamer
wanneer ouers hulle kinders met hulle
hele wese teen slegte nuus wil beskerm.<br>
Sy glimlag, maar reik nie uit na die kind nie. “My
naam is Mart-Mari. Ek hoor joune is Nettie.”<br>
Die meisietjie kyk haar lank aan, asof sy haar
takseer. Dan skuif die blik na haar erf toe. “Jou tuin
is lelik.”<br>
Sy sien hoe die man sy mond oopmaak om tussenbeide
te tree, maar sy hou hom met ’n ligte handgebaar
stil. “Ek weet, ek is ’n vrot tuinier. Iemand
anders sny vir my my gras, anders was dit ook lank
en slordig.”<br>
“My pappa maak mooi tuin.”<br>
Sy het dan die situasie reg gelees. “Ja, dis ’n pragtige
tuin wat hy hier gemaak het.”<br>
“Hy kan jou tuin ook mooi maak as jy wil.”<br>
Intens bewus van die man se blik op haar, glimlag
sy weer vir die kind. “Ek het nie eintlik tyd om ’n
tuin op te pas nie, ek is die hele dag by die werk.
Dis hoekom ek net ’n boom en ’n grasperk het. Hulle
groei eintlik maar op hulle eie.”<br>
“Watse werk doen jy?”<br>
“Ek is ’n dokter.”<br>
“Steek jy mense met naalde?”<br>
Sy kan nie help om te grinnik nie. “Ek probeer om
dit nie te doen nie, ek probeer altyd eers om ’n ander
manier te kry om die siekte te laat weggaan.”<br>
“Mart-Mari is eintlik ’n pediater,” hoor sy die pa
sê. “Jy onthou mos wat dit is, dieselfde soort dokter
waarnatoe
jy altyd gaan. Maar Mart-Mari is baie slim,
sy werk ook by die universiteit waar sy ander mense
leer hoe om dokters te wees.”<br>
Dit laat haar wenkbroue opwip. Hoe weet hy soveel
van haar?<br>
“Geslote gemeenskap,” antwoord hy haar bo-oor
die kind se kop. “Baie vroue het tee en inligting aangedra
sonder dat ek daarvoor gevra het.”<br>
Dit kan sy goed glo. Sy is doodseker sy is nie die
enigste vrou wat die deinende spiere en ferm sitvlak
raakgesien
het nie, en hier is ’n hele paar bedorwe
tuisblyma’s
in die veiligheidslandgoed wat maar te
gretig tee en koekies, van alle soorte, sal aandra.<br>
Sy wil net die gesprek beëindig, toe die kind beduie
na ’n duur Mercedes wat agter die bakkie in die oprit
tot stilstand gekom het. Teen die blink sofistikasie van
die donker motor lyk die bakkie nog meer gehawend.<br>
Die vrou wat uitklim, is reeds middeljarig, maar
lank en skraal en besonder goed versorg. Haar
voorkoms
skree geld en klas, van die snyerspakkie
tot by die ontwerpersjuwele, en die paar duiselingwekkende
hakke is beslis nie in hierdie land gekoop
nie. Ten spyte van haar versorgde voorkoms, wuif die
vrou entoesiasties vir die twee op die stoep.<br>
Tien teen een die nuwe eienaar van die huis, besluit
Mart. Goeie verhouding wat sy het met haar
nutsman
en dié se kind.<br>
Toe die vrou in haar rigting kyk, retireer sy onmiddellik.
“Ek moet gaan,” sê sy vir die man wat steeds
op die stoep staan, hande in die sye. “Jammer dat ek
Nettie laat skrik het. En dankie vir die besorgdheid.”<br>
Hy maak sy mond oop om iets te sê, maar sy wil
nie hoor wat dit is nie. As hy haar daar hou, gaan sy
met die vrou moet praat, en netnou sit sy met bure
wat haar oornooi vir kuiers. Die vrou lyk hoeka na
die tipe wat funksies hou waarby die hele Pretoria se
elite sal opdaag.<br>
Met haastige treë stap sy weg, en met ’n laaste wuif
in die rigting van die drie wat nou saam op die stoep
staan en haar agternakyk, is sy in haar huis, verskans
teen enige soort kontak.<br><br>
Mart vou haar vingers om haar neusbrug en druk.
Hard. Maar dit help nie, die stroom klank bruis onverpoosd
voort.<br>
“Ek het twintig dosyn worsrolletjies bestel, ek hoop
maar dis genoeg. Daar is darem wasgoedbondeltjies
en kaaspoffers ook, en Louise het gesê sy sal frikkadelletjies
maak. Die gemeentesusters maak toebroodjies,
maar jy weet hoe is mans, hulle soek mos
altyd ’n vleiserigheid.
Ek het vir ta’ Mollie van Vuuren
gevra
om hertzoggies te maak, maar toe sê Amalien
’n mens moet eintlik nie soetgoed hê nie, oumense
se bloedsuiker
val te vinnig en dan kap hulle sommer
om. Toe kanselleer ek die hertzoggies, maar toe’s ta’
Mollie so teleurgesteld dat ek sê sy kan maar koeksisters
in die plek van die hertzoggies maak. Ek moes
eintlik vir haar gesê het sy moet net skons maak,
maar haar skons is nie so lekker soos ant Gerty s’n
nie, ek sal die skons liewer by haar bestel.”<br>
“Sanna …”<br>
“Amalien het gesê ons moet liewer vrugte voorsit,
aarbeie en kiwivrugte en pynappel en so aan op stokkies,
maar dis al amper Mei, en ek weet nie waar kry
’n mens hierdie tyd van die jaar in hierdie wêreld
aarbeie nie. Hier is nog baie papajas en mango’s,
maar dis te pap om dit op ’n stokkie te ryg, en jy weet
hoe vlek mango as dit op jou klere kom.”<br>
“Sanna!” probeer sy weer haar suster se woordevloed
stuit. Tevergeefs.<br>
“Dink jy ’n mens moet maar liewer kos voorsit?
Hoenderpastei en rys, of bobotie of so?”<br>
“Dis regtig nie nodig nie, dis ’n begrafnisdiens, nie
’n onthaal nie,” kry sy uiteindelik ’n woord in.<br>
“Elfuur is net so ’n onmoontlike tyd. Dis nog nie
middagete
nie, maar mense is honger, veral as hulle
van ver af gery het. Dis net so moeilik om te skat vir
hoeveel
om reg te maak, ’n mens het nie ’n idee hoeveel
mense gaan opdaag nie.”<br>
“Hoekom vra jy nie mense om te RSVP nie? Dit sal
jou mos ’n aanduiding gee van die getalle.”<br>
“Moenie vir jou simpel hou nie, dis nie ’n troue
waarvoor
’n mens uitnodigings stuur nie, mense
daag op of hulle daag nie op nie.”<br>
“Sanna, hulle beplan om op te daag, niemand
drentel
net van die straat af by ’n begrafnisdiens in
nie. Dis soos jy sê – die meeste mense gaan moet
ry Humansburg
toe. Hoekom kan jy nie vra of hulle
gaan kom nie?”<br>
“Want dis nie hoe dit gedoen word nie, en jy weet
dit.”<br>
Sy sug. Sanna doen goed soos wat dit gedoen
word, ja.<br>
Maar haar suster is al weer aan die gang. “Die laaste
begrafnis hier was ou oom Sampie Koegelenberg
s’n, en sy dogter het ’n spysenier ingekry om die kos
te doen. Dit was so mooi, met kerse op staanders,
en daar was die lekkerste kos – Marokkaanse lam in
sulke mooi, klein bakkies, en die heerlikste groenteslaai
met suurroom. Glad nie die gewone soort eetgoed
nie. Netnou lyk dit asof ons afskeep.”<br>
“Dis ’n tee ná ’n roudiens, nie ’n kompetisie by die
VLU nie. Ek weet in elk geval nie hoekom moet jy die
kos reël nie, doen die kerk dit nie?”<br>
“Ek sê jou dan die kerk gee net tee en toebroodjies,
en dis soms maar karig. Jy weet hoe’s mense, hulle
praat.”<br>
“Dan praat hulle. Mense wat wil skinder, sal iets
kry om oor te skinder al gee jy vir hulle gerookte salm
op melbaroosterbrood.”<br>
“Dis maklik vir jou om te sê, ek moet hier tussen
hulle woon nadat alles verby is, jy hoef nie.”<br>
Neusbrug. So hard dat dit pyn.<br>
Dis nou weer een van daardie opmerkings wat
klink na ’n doodgewone stelling, maar waaraan daar
nog ’n laag betekenis is wat jy moet snap, maar nie
durf verwoord nie.<br>
Maar vandag, van alle dae, is sy nie lus vir hierdie
raaiselspeletjies nie. “Wat is dit wat ek moes verstaan
het, Sanna? Dit was ’n lang week, ek is moeg.”<br>
“Niks.”<br>
Sy kners op haar tande. “Wil jy hê ek moet iets saambring
uit Pretoria? Blomme? Vrugte? Mooi sjokolades
wat jy tussen die kos kan sit?”<br>
“Nee dankie, die blomme en vrugte gaan in elk geval
nie hou tot Vrydag nie, en die sjokolade gaan net
smelt.”<br>
Een, twee, drie, vier, vyf. “Nou hoe kan ek help?
Wat kan ek doen om vir jou dinge makliker te maak?”
“Niks. Jy’s mos besig, en ek sit mos die hele dag by
die huis met niks om te doen nie. Ek sal alles reël.”<br>
Ses, sewe, agt, nege, tien. “Jy hoef nie, Louise en
Amalien is daar, hulle is albei bekwame boervroue,
hulle kan jou help.”<br>
“Hulle is op die plaas, dis te ver om dorp toe te ry
vir sommer net.”<br>
“Dis darem nie net sommer net nie, Sanna, en
hulle is nie eers ses kilometer buite die dorp nie. Ek
ry verder as dit werk toe elke dag.”<br>
“Ja, op ’n snelweg.”<br>
In haar slape het ’n hoofpyn begin klop, maar sy
dwing die redelikheid in haar stem in. “Sal dit vir jou
makliker wees as ons ’n spysenier kry om die eetgoed
te maak? Ek kan vir jou nog geld oorbetaal as
dit nodig is.”<br>
“Nee, ek wil nie ’n spysenier hê wat die kos maak
nie, dis nie iets wat ’n mens vir vreemdes gee om
te doen nie. En ek het nog geld van die laaste oorbetaling
wat jy gemaak het. Jy kan nie net altyd geld
in die rigting van ’n ding gooi nie, Mart, soms moet ’n
mens dáár wees om te help.”<br>
Hierdie keer laat sy haar neusbrug doelbewus met
rus. Netnou knyp sy hom morsaf.<br>
“Oukei, dit klink my nie ek kan enigiets verder van
hier af doen nie. Van môre af is ek daar, dan kan jy
my in die werk steek. Ek weet ek is nie veel werd in
die kombuis nie, en jy gaan my nie naby die kos vertrou
nie, maar ek kan darem die skottelgoed was of
’n lap oor ’n tafel gooi. As ek dan vir niks anders goed
is nie, kan ek vir jou tee maak.”<br>
Dit laat haar suster se bek afblaas. So effe. “Oukei.
Wanneer beplan julle om hier aan te kom?”<br>
“Ons?”<br>
“Ja, jy en die man van wie jy ons vertel het, wat nou
nog nie ’n naam het nie. Hy kom tog sekerlik saam
met jou?”<br>
Haar moed sak sommer tot in haar skoensole. “Hy
kan nie nou wegkom nie, hy’s besig.”<br>
Sanna se stem klim sommer dadelik. “Besig? Hoe
kan hy nóú besig wees?”<br>
“Mense is besig, Sanna, hulle het verpligtinge. Ek
kan nie van hom verwag om sy program opsy te skuif
vir my nie.”<br>
Daar is ’n onheilspellende stilte. “Hoekom nie? Dis
juis in tye soos hierdie dat mense hulle programme
vir mekaar opsy skuif.”<br>
Die vraag vang haar onkant. Sy het nie daarvoor
’n antwoord nie, juis omdat sy met Sanna saamstem.
“Omdat dit nie is hoe ons verhouding werk nie. Ons
het albei verpligtinge, ons kan nie net alles laat val as
die ander een iets aan die gang het nie.”<br>
“Wat beteken dit, hou jy hom net aan vir seks?”<br>
“Genugtig, Sanna!”<br>
Dat haar preutse suster so iets kon kwytraak,
het al
klaar haar wind uit haar seile. Dat dit die tweede vrou
in een dag is wat dié afleiding oor haar en Theuns se
verhouding maak, krap onverwags. Diep.<br>
“Bestaan die man ooit? Louise sê jy’t hom opgemaak
net sodat … wel, jy weet hoekom, maar Bart sê
jy sal nie so iets doen nie, jy’s te oukei daarmee om
single te wees. Hét jy die man opgemaak?”<br>
Hoe is Sanna nooit reguit oor enigiets nie, buiten
oor goed waaroor sy nie reguit moet wees nie?<br>
“Nee, ek het nie die man opgemaak nie, maar ek
het ook nie ’n man nodig om Humansburg toe te
kom nie. Ek was feitlik elke naweek die afgelope drie
maande daar sonder ’n man aan my sy, en niemand
het iets daarvan oorgekom nie.”<br>
Maar die verhouding tussen haar en haar susters
was later so gespanne dat sy hulle doelbewus onder
’n wanindruk oor die erns van haar en Theuns se verhouding
gebring het, net sodat sy kan asemhaal.<br>
“Wel, ek weet nie watse soort man laat ’n vrou
vir wie hy omgee in die steek wanneer sy hom die
nodigste
het nie.”<br>
“Ek het nie ’n man nodig nie!”<br>
“O genade, daar het ek nou vir jou jou seepkissie
reggesit. Ja, ek weet, jy’s genoeg net so op jou eie en
’n man is nie ’n kruk nie.” Aan die ander kant van die
oproep sug Sanna ook. “Hoe laat verwag ek jou?”<br>
“Namiddag se koers,” sê sy, dankbaar dat die inkwisisie
blykbaar verby is. Die kwessie is nie verby
nie, sy ken Sanna te goed om te dink dat haar oudste
suster so ’n sappige onderwerp sommer net so
sal laat staan, maar op hierdie oomblik sal sy enige
breek vat wat sy kan kry. “Ek moet net gou ’n paar
goed gaan afgee by die dosent wat vir my instaan,
dan ry ek.”<br>
“Laat my weet hoe laat jy wegkom dat ek weet
wanneer om jou te verwag. Gaan jy hier wees vir
middagete?”<br>
“Nee, waarskynlik so koffietyd.”<br>
“Moenie gemorskos langs die pad eet nie, ek sal vir
jou iets bêre vir wanneer jy hier aankom.”<br>
Sy haal diep asem. “Jy hoef nie, Sanna. Ek het plek
bespreek in ’n gastehuis.”<br>
Geskokte stilte. Dan kom Sanna se stem, boordensvol
verwyt. “Maar hoekom? Jy weet hier is plek
vir jou by my.”<br>
“Jy het ’n vierslaapkamerhuis en vier kinders. Daar
is nie plek vir my nie, jy moet jou kinders ontwrig om
vir my ’n kamer te gee.”<br>
“Hulle gee nie om nie, jy weet hulle is mal oor jou.”
Jou kinders steur hulle skaars aan my, wil sy sê.
Toe ek die naweek daar was, het hulle onder mekaar
baklei asof ek nie bestaan nie. “Dis nou anders. Jy
weet nie hoeveel van die familie gaan opdaag nie.”<br>
“Maar hoekom bly jy dan nie liewer by Johan-hulle
op die plaas nie? Dan is jy ten minste by almal, met
Louise en Danie sommer langsaan. Johan-hulle het
mos oorgetrek na die opstal toe, so hulle huis is nou
beskikbaar. Amalien het reeds die plek begin inrig
as
’n gastehuis,
en Johan het gesê hulle hou dit hierdie
week vir die familie.”<br>
’n Week saam met Amalien se familie in ’n huis?
Sy bly eerder in die veld saam met ’n hele familie pofadders
in ’n nes.<br>
“Ek wil nie so ver uit die dorp uit wees nie. Netnou
is daar iets waarmee ek jou kon gehelp het, en dan is
ek te ver,” lieg sy vlot. Hierdie leuen het sy lank voor
die tyd uitgedink, en hy rol met gemak van haar tong
af. “Buitendien, Ouma-hulle gaan waarskynlik by jou
wil bly. Ontvang jy hulle liewer.”<br>
Lang stilte. “Is jy seker dis die rede?”<br>
Sy moet hierdie oproep beëindig voor sy môre met
’n blou neusbrug in Humansburg opdaag.<br>
“Ja, ek is seker dis die rede. Luister, ek moet gaan.
Ek het nog werk om af te handel, en ek moet nog
pak. Ek sal vir jou ’n boodskap stuur as ek in Vryheid
is, dan weet jy hoe laat om my te verwag.”<br>
Sy kan hoor Sanna wil nie graag die onderwerp
laat staan nie, maar Sanna ken haar nou ook al ’n
leeftyd.<br>
“Oukei, ry veilig,” is al wat Sanna sê.<br>
“Ek sal. Sien julle môre. Groete vir Bart en die kinders.”<br><br>
Toe die stuk tot ’n einde kom, laat sy haar hande eers
so op die klawers lê. Die musiek mag verby wees,
maar die tumult wat dit in haar binneste oopgebreek
het, tier nog voort.<br>
Sy het geweet Bach is ’n waagstuk, maar hoe hard
sy nou ook al van hom af weggeskram het, vanaand
het sy hom nodig gehad. Mozart sou ook gewerk
het, of selfs Mahler, met sy donkerte en sy ewigdurende
weemoed,
maar Bach is die een wat van
haar absolute eerlikheid
vereis. Met Mozart kan sy
haar emosies vrye teuels gee, en Mahler maak haar
melancholie
geldig, maar Bach dwing haar om te
erken waar die emosies vandaan kom. Juis vanaand
het sy nodig om erkenning te gee aan hierdie konflik
in haar, hoe moeilik dit nou ook al is.<br>
Sy sit nog so, half verdwaas oor wat die musiek
alles in haar losgebreek het, toe sy die figuur op die
stoep gewaar. Sy wil eers skrik, want sy het die stoepdeure
oop gelos sodat die koel herfsaand ook die ongedurigheid
in haar kan temper, maar dan herken
sy die silhoeët
in die maanlig. Die rowwe baard was
vanmiddag
ook opmerklik.<br>
Sy wil opvlieg en hom summier wegjaag. Op hom
skree dat hy haar privaatheid skend, en dat hy geen
reg het om hom op haar stoep tuis te maak nie. Maar
iets aan sy houding keer haar. Hy sit doodstil, met sy
hande lossies op sy skoot inmekaargevou en sy kop
teen die rugleuning gestut.<br>
Stadig staan sy op en stap nader aan die roerlose
figuur. Sou hy op haar stoep aan die slaap geraak het?
Maar toe sy oor die drumpel trap, sien sy die blink
van die oë. Hy is wakker, en hy het die hele tyd daar
gesit
en haar dopgehou.<br>
Sy maak haar mond oop om hom weg te jaag, maar
hy spring haar voor.<br>
“Dankie.”<br>
Dit gooi haar. Nie net die woord nie, maar die stem
ook. Dis diep en grof, asof dit emosie dra.<br>
In die nadraai daarvan, en van die opregte waardering
waarmee hy die woord gesê het, voel dit verkeerd
om hom uit te trap. Laat hy dan nou maar uit
sy eie opstaan en loop. Hy sal seker, noudat sy ophou
speel het.<br>
Maar hy roer nie, sit net daar met sy oë op haar. En
om een of ander vreemde rede raak die stilte tussen
hulle dik en swaar.<br>
“Waar is Nettie?” vra sy om die ongemak te verbreek.<br>
“My ma het haar kom haal.”<br>
Snaaks, sy het nie nog ’n motor langsaan gewaar
buiten die nuwe eienaar se Mercedes nie, maar sy
het nou ook nie vreeslik noukeurig opgelet nie. En
toe bel Sanna ook nog. Plus, die komme en gane van
haar bure was nog nooit vir haar belangrik nie.<br>
“Ek sou ook al gery het, maar ek was besig om op
te pak toe hoor ek die klavier. Jy speel aangrypend.
Ek is so bly ek het dit nie misgeloop nie.”<br>
Sy knik ’n erkenning, maar skram dadelik weg van
die kompliment. Dis makliker om agter haar werk in
te klim, dit werk al vir haar vandat sy op laerskool
was. “Het jy Nettie al by ’n pediater gehad?”<br>
’n Paar oomblikke sit hy so asof hy haar opsom,
maar dan antwoord hy tog: “Nettie is outisties. Sy
is hoogfunksionerend, maar so nou en dan is dit ’n
slegte dag en dan werk die speelskool nie. Haar terapeut
het aanbeveel dat ons haar op sulke dae by die
huis hou.”<br>
Sy knik. Al die tekens was vanmiddag daar. Sy het
toe gewonder of hy die kind behoorlik laat diagnoseer
het, maar sy kan hoor hy het Nettie by spesialiste gehad.
Die man mag ’n gewone arbeider wees, maar
dat hy sy dogter se welstand op die hart dra, is nie
altemit
nie. Sy weet wat sulke diagnostiese toetse en
terapie kos.<br>
“Dit lyk asof julle goeie werk doen. Haar interaksie
met vreemdelinge is goed.”<br>
“Ja, dit het werk gekos, maar dis nooit klaar nie.
Jy sal weet wat ek bedoel – elke nuwe ontmoeting
waar sy nie net weghardloop nie, is ’n mylpaal. En
kinders wat nie verstaan waarmee sy spook nie, kan
soms so wreed wees. My ma-hulle neem haar en
haar niggietjies juis môre saam op vakansie sodat sy
’n slag maatjies het wat haar net aanvaar.”<br>
“Dis nie net kinders wat wreed is nie, mense is
wreed.”<br>
Dit het sy meermale gesien. Ouers wat nie met ’n
gestremde kind opgeskeep wil sit nie, die ergste van
almal.<br>
Hierdie man is aan die ander kant van daardie
spektrum.
Sy deernis en begrip vir sy kind straal uit
hom soos lig.<br>
Groot, groot, groot regmerk agter sy naam.<br>
“Waar is Nettie se ma?”<br>
“Nie in die prentjie nie.” Daar was geen verandering
in die stemtoon nie, maar sy kan letterlik hoor hoe
die deur toeklap. Dis nie ’n onderwerp wat oop is vir
bespreking
nie.<br>
Dit kan sy ook verstaan. Grense is nie vir haar ’n
vreemde konsep nie.<br>
Sy kyk hom weer. Hy het intussen ’n hemp en ’n
verslete
bosbaadjie aangetrek, maar hy is nie skoner
as wat hy vanmiddag was nie. En tog, selfs met die
werksklere
aan en selfs in die donker is sy bewus
van die aantrekkingskrag van die harde, manlike lyf,
en van die vreemde, teenstrydige sensitiwiteit in die
hande. ’n Stort en skoon klere sal wondere vir hom
verrig.<br>
Boonop kan sy aan sy gepraat hoor dat hy nie totaal
onnosel is nie. As hy ’n kind met spesiale behoeftes
se primêre versorger is, maak dit ook sin dat
hy werk doen wat hom in staat sal stel om na haar
om te sien, al vereis die werk dan nou handearbeid
en al beteken dit ’n kleiner inkomste.<br>
Sy stap om die stoel wat sy as ’n skans tussen hulle
gebruik het, en gaan sit. In haar agterkop het daar
’n idee ontkiem. Dis mal. Gek. Heeltemal onsinnig.
Maar dis nie maller as om ’n man op Tinder op te tel
nie.<br>
“Hoe lank gaan Nettie by jou ouers wees?” vra sy.<br>
“’n Week, as dinge goed verloop.”<br>
“En jy? Is jy klaar hier langsaan?”<br>
“Wel, ek moet nog die muur tussen ons bou waar
die heining was, maar die huis en tuin is klaar.”<br>
“Het jy ’n ander projek in die vooruitsig? Onmiddellik,
bedoel ek. Begin jy binnekort iewers anders
werk?”<br>
“Hoe bedoel jy nou?”<br>
Sy haal diep asem. “Ek het werk vir jou. Dit gaan ’n
week van jou tyd in beslag neem, en jy moet bereid
wees om te reis. Ek weet nie wat jou normale tarief is
nie, maar ek is bereid om dit te verdubbel.”<br>
“My tarief?”<br>
Miskien nie heeltemal so vlug van begrip nie.<br>
Maar goed, wat sy wil voorstel, is nou ook nie iets
wat ’n normale mens in die loop van ’n normale gesprek
sal voorstel nie. “Ek sal jou dubbel betaal wat
jy my ook al sou gevra het om my tuin oor te doen.”<br>
Lang, lang stilte terwyl hy haar sit en betrag. Dan
sit hy vorentoe. “Watse werk is dit?”<br>
“Ek het ’n man nodig. Wel, nie ’n man nie, ’n boyfriend.”
Neusbrug. “Ek het ’n familieding, en ek het
my susters laat verstaan ek het iemand in my lewe.
Ek kan nie nou daar opdaag sonder die man nie.”<br>
Selfs in die donker kan sy die ongeloof aanvoel. Sy
neem hom nie kwalik nie, sy glo self nie dat sy voorstel
wat sy voorstel nie.<br>
“Kyk, ek weet hoe dit klink, en as ek jy was, het
ek nou in my bakkie gespring en weggejaag. Maar jy
ken nie my susters nie.”<br>
Laggie in die donker. “Laat ek raai, jou suster trou,
en jy het ’n plus one nodig. Nee wag, jou jónger suster
trou, en almal gaan jou vra waar jou deksel is.”<br>
“Nee, dit het al gebeur. Al my sibbe is getroud. By
Sanna se troue was dit nog nie ’n kwessie nie, want
sy is direk ná skool getroud, en ek het toe nog geswot.
Toe Johan en Amalien getroud is, het die tantes
begin skinder, maar ek het ’n verskoning gehad – ek
het daardie
tyd gespes. Louise en Danie se troue was
hel, maar ek was die hoofstrooimeisie, en daar was
’n strooijonker wat my metgesel kon wees. Dit het
ten minste die tafelplasings laat uitwerk.”<br>
Sy babbel, daarvan is sy deeglik bewus. Hy ook,
merk sy op, want sy sien die opgetrekte wenkbroue.
“Ek is jammer, dis te veel inligting. Die hele situasie
het my net oorhoeks.”<br>
Nog ’n lang stilte, dan skud hy sy kop. “Ek koop
dit nie. Jy is nie die tipe wat oor mense se geskinder
oorhoeks
sal raak nie. En jy is te bekwaam dat jy by
’n gewone familiekuier ’n man aan jou sy hoef te hê.
Wat gaan aan, Mart?”<br>
Sy staan op. In haar ingewande voel sy die bekende
brandpyn, en sy weet dis nou noodsaaklik om
hom van haar stoep af te kry.<br>
“Weet jy wat, vergeet ek het gevra. Dis ’n mal idee,
en ek moes dit nooit voorgestel het nie. As ek nie in
die eerste plek vir my susters gelieg het nie, was ek
nie nou in hierdie pekel nie, en daar is eintlik net een
manier om hier uit te kom: Ek sal moet eerlik wees. Jy
is reg, ek het nie ’n man nodig nie, nie eers nou nie,
en ek het geen reg om ’n vreemdeling by my familie
se waansin te betrek nie. Wat gebeur het, het gebeur,
en dis hoog tyd dat almal dit so aanvaar.”
“Oukei, ek sal saamgaan.”<br>
“Dis nou maar net Sanna se oproep wat alles weer
oopgekrap het.”<br>
“Ek sê dis oukei, ek sal saamgaan.”<br>
“Buitendien, jy het hard gewerk, en jy verdien ’n
breek, die laaste ding op aarde wat jy nodig het, is ’n
week op Humansburg saam met die Louws …”<br>
“Mart.”<br>
Net dit, net haar naam. Die blote manier waarop hy
dit sê, het haar weer geaard.<br>
“Ekskuus, ek praat te veel. Ja?”<br>
“Ek sal saam met jou gaan.”<br>
Amper val haar mond oop. “Jy sal saamgaan? Hoekom?”<br>
“Want jy’t my nodig.”<br>
“Nee, ek het nie! Ek het nog nooit ’n man as ’n kruk
gebruik nie, ek gaan beslis nie nou begin nie.”<br>
Hy sug swaar. “Jip, ek het jou reg opgesom – ek
kon sommer so oor ’n afstand sien jy’s die onafhanklike
tipe wat oor alles gaan stry. Ek het nie gesê ek
sal ’n kruk wees nie, ek het darem ’n bietjie te veel
selfrespek
daarvoor. Maar dit klink vir my jy het ’n
moeilike week wat voorlê, en as ek dit vir jou makliker
kan maak deur saam te gaan, doen ek dit.”<br>
Dit het haar ademloos. Onwillekeurig skiet Theuns
se blatante weiering vanoggend om saam te ry deur
haar kop. En kort op die hakke daarvan, Sanna se
woorde: ’n man wat daar is vir jou as jy hom nodig
het.<br>
Sy sluit haar oë teen die skielike branding. “Ek sal
jou betaal.”<br>
Hy rank stadig uit die stoel uit. Kom nader tot hy
voor haar staan en sy haar kop moet kantel om na
hom op te kyk. Dis die eerste keer in ’n lang tyd dat
sy haar kop hoef te kantel.<br>
“Kom ons los eers die geld en kry net eers die week
agter die rug. Wanneer wil jy ry?”<br>
Die oë is naby genoeg dat sy selfs in die donker die
warmte daarin kan eien.<br>
“Jy hoef regtig nie …”<br>
“Dis afgespreek, Mart,” keer hy haar. “Wanneer wil
jy ry?”<br>
Sy sluk. Sy het haarself nou hierin, en daar is nou
net een weg en dis vorentoe. “Môreoggend. Ek moet
net eers voorbereiding by ’n kollega gaan aflaai, dan
kry ek jou sommer op pad. Ek weet net nie waar jy
bly nie.”<br>
“Ek sal sorg dat ek môre seweuur hier is. Wil jy met
jou kar ry?”<br>
“Ja.” Sy kan nie dink dat sy rammelkas van ’n bakkie
die rit Humansburg toe gaan oorleef nie. Sy haal
diep asem. “Laat ek vir jou my nommer gee. As jy
tussen vanaand en môre besluit jy wil nie by hierdie
malligheid
betrek wees nie, laat my weet. Ek sal jou
nie vir ’n oomblik kwalik neem nie.”<br>
“Ek gaan nie kop uittrek nie. Maar hier is my nommer
as jy dit nodig het.”<br>
Sy neem die visitekaartjie by hom. Dis te donker
dat sy kan lees wat daarop staan, maar sy kan ’n
naam en ’n nommer sien.<br>
“Dankie. Ook nogmaals vir jou bereidwilligheid om
by so ’n mal plan in te val.”<br>
Hy lig sy hand asof hy aan haar wang wil raak,
maar laat val dit weer asof hy hom bedink het. “As jy
wil hê jou familie moet glo ek is jou boyfriend, kan jy
nie dankbaar wees oor iets wat ek vir jou doen nie.
Geliefdes doen goed vir mekaar omdat hulle mekaar
liefhet.
Die beloning daarvoor is waardering, nie
dankbaarheid
nie.”<br>
Sy het haar met hierdie man misgis, besef sy. Hy
mag sy geld met sy hande verdien, maar hier is ’n fyn
gees, en ’n baie diep insig in die menslike natuur.<br>
“Luister, ek …”<br>
Maar hy gee haar nie kans nie. “Wat moet ek inpak?
Waar gaan ons heen?”<br>
“Humansburg. Dis in Zoeloeland, naby Vryheid.”<br>
“Zoeloeland? Dan neem ek aan somersklere vir
die dag en ’n warm ding vir saans. Maar watse soort
familiebyeenkoms
is dit? Is dit net ’n kuier, of is dit
formeel?
Het ek ’n pak nodig?”<br>
So ver het sy nie eers gedink nie. “Dis dalk beter, ja.
Dis ’n konserwatiewe gemeenskap en hulle doen nog
goed op die outydse manier. Ons kan môreoggend
gou eers by die winkels aanry en vir jou iets kry. Ek
sal daarvoor betaal.”<br>
“Moenie stres nie, my suster is onlangs getroud, en
ek het ’n donker pak daarvoor gekoop. Sal dit werk?”
“Ja, dit sal werk.”<br>
“Stemmige das?”<br>
“Stemmig, ja.”<br>
Hy staan haar en aankyk. “Hoe stemmig? Is dit vir
’n kerkdiens?”<br>
“Ja.”<br>
“Waarvan praat ons? Doopstemmig of begrafnisstemmig?”<br>
“Begrafnisstemmig.”<br>
Hy knik stadig. “’n Familiebegrafnis. Geen wonder
jy het ondersteuning nodig nie. Wie se begrafnis is
dit?”<br>
Sy draai weg en buk om die stoepdeur se knip los te
haak. “Môreoggend seweuur. Ons moet net in Lynnwood
aanry, ons kan sommer daar brandstof ingooi.”<br>
“Mart.”<br>
“Ja?” Sy bly so staan, deur in die hand.<br>
“Wie is oorlede?”<br>
Hy het nie beweeg nie, maar selfs in die dowwe lig
kan sy die deernis in die oë lees. Ekspressiewe oë,
wat niks wegsteek nie.<br>
Sy kan nie, nie met deernis nie, nie nou nie.<br>
“My ma,” sê sy, en trek die deur op knip.<br><br><br>
                        <span class="fw-bold fs-4">Twee</span><br><i>Zoeloeland, April 1945</i><br>
                        Die stilte dawer en dawer en dawer. Alles het gaan
stilstaan, soos wanneer een van die films waarna
hulle soms in die kerksaal gaan kyk in die projektor
vashaak en die tonele op die skerm stol.<br>
Dis asof Liesbet in hierdie gestolde werklikheid
alles duideliker waarneem: die jaag van haar eie
asem, haar hart wat soos ’n wilde muil teen haar
ribbekas
skop, die skaamte wat in warm branders
oor haar breek, so erg dat sy wens sy eerder by die
deur kan uitloop, die namiddag in, die wêreld in, as
om die afgryse op haar mense se gesigte te aanskou.<br>
Hulle is almal daar: Ma, Andries en Benna, almal
ewe roerloos, almal met dieselfde ontsetting in hulle
oë.<br>
Ma se hand is om die staldeur geklem, die kneukels
spierwit in die dowwe lig. Lank staan sy so, haar kyk
blind, haar mond weerloos in die nadraai van die
toneel waarna sy staar.<br>
Uiteindelik, uiteindelik laat Ma die deur los. Toe sy
praat, is haar stem grof, die woorde afgemete: “Gaan
huis toe, Liesbet. Maak vir jou betaamlik.”<br>
Sy staan daar, steeds met die flarde van haar rok
teen haar bors vasgeklem. Wat verwag haar ma, dat
sy moet omdraai en wegstap van hierdie oomblik
asof daar niks gebeur het nie?<br>
Sy skud haar kop verdwaas. “Ma …”<br>
Ma se gesigsuitdrukking het nie verander nie.
“Maak soos jy gesê word, Liesbet. Ouboet?”<br>
Andries staan nog net daar langs Ma, sy gesig so
wit soos sy hemp. Die hemp is nog skoon, al is hy
al heeldag in die veld besig. Sy hande ook, die mooi
hande met die lang, sensitiewe vingers wat so gevoelvol
op die huisorrel kan speel wanneer hulle
saans boekevat, dié is ook nog so skoon soos toe hy
vanoggend
saam met Vuyo uit is om te gaan bees
dip. Maar onder die hemp ruk die maag, daardie sigbare
teken wat hy van sy kleinseuntjiedae af met hom
saamdra
dat sy siel nie wreedheid kan verwerk nie.<br>
Maar Ma gee hom nie kans nie. “Gaan haal ’n laken
uit die linnekas. Maak seker dis nie geskif in die middel
nie. Kry een van die nuwes as dit moet.”<br>
Andries reageer nie.<br>
“Benna, help vir Ouboet. Was jou hande eers met
seep en maak seker dis skoon voor jy aan die laken
vat. Bring die laken terug hiernatoe sodat jy my kan
help dra. Verstaan jy wat ek vir jou sê?”<br>
Benna reageer ook nie.<br>
“Beweeg!”<br>
Dit laat hulle lewe kry. Andries draai om en strompel
huis se kant toe, met Benna agterna.<br>
Sy sien hoe Ma die seuns staan en agternakyk
tot hulle om die hoek is. Dan sê sy: “Gee pad daar,
Liesbet.”<br>
“Ek …”<br>
“Nou!”<br>
Met die flenterrok nog so in albei haar hande vasgeklem,
strompel sy staldeur se kant toe, verby Ma, tot
buite in die verblindende Zoeloelandse sonlig. Staan
vir ’n paar oomblikke daar terwyl sy probeer verwerk
aan alles wat die afgelope kwartier gebeur het. Kom
nie verder as die ontsetting en die verleentheid en die
suur branding wat in haar opstoot nie.<br>
Sy wil omdraai sodat sy uit die nagmerrie kan
wakker word. Sy wil terugstap, agteruit in die stal in
en van daar af terug op haar spore soos wat sy netnou
van die huis af gekom het met die waansinnige
hoop dat dit die tyd sal terugdraai en vanmiddag se
gebeure sal uitwis.<br>
Maar al wat daar in die helder, wit middag is, is Ma
wat die .22 sorgvuldig met die soom van haar voorskoot
afvee, in die donker stal inkorrel en ’n enkele
skoot afvuur.<br>
Sy staan daar, verlam van vrees en afgryse. Dis
eers toe Ma haar aan die boarm vat en huis toe draai
dat sy aan die beweeg kom.<br>
“Was vir jou behoorlik, Liesbet, ook binne-in jou,
so diep as wat jy kan bykom. Was jou hare en skrop
onder jou vingernaels. As jy klaar is, trek vir jou daardie
wit rokkie van jou aan, en vleg jou hare en steek
dit vas soos wat jy maak as ons kerk toe gaan. Toe,
my kind, daar is nie baie tyd nie. Kom eetkamer toe
as jy klaar is.”
Daarmee draai Ma op haar hak om en stap doelgerig
huis toe. Daar bly vir haar niks anders oor as
om te maak soos Ma gesê het nie.<br><br>
Toe sy uiteindelik die eetkamer instap, is die mooi
lappie wat Ma spesiaal vir die lang tafel geborduur
SOPHIA KAPP 41
het en die kandelaar wat nog saam met die Groot
Trek uit die Kolonie gekom het weg. In die plek daarvan
is daar ’n nuwe laken oor die tafel gedrapeer. En
in die middel van die tafel, soos die geroosterde vark
in die outydse skildery wat miss Mortimer vir hulle
in haar kunsboek gewys het, lê Hendrik van Biljon
uitgestrek,
sy hande ewe vroom op sy bors gevou,
die fletsblou
oë en die gemene mond toe, ’n kussing
teen sy kennebak gedruk sodat dit nie oopval en so
bly staan nie.<br>
Aan die kop van die tafel sit Ma in ’n skoon rok,
haar hare netjies gevleg en om haar kop vasgesteek.
Langs haar staan Andries, en aan die ander kant is
Benna, sy hand in Ma s’n toegevou. Voor hulle op die
tafel, presies haaks met Hendrik se kop, lê die .22.<br>
Ma kyk haar op en af, en knik goedkeurend. Die
wit rok is nog nuut en ten spyte van die streng lyne –
een van die gevolge van die skaarste aan alles, van
lap tot gare tot sykouse tot petrol, wat met die oorlog
gekom het – weet sy dat dit haar vlei. Sy lyk mooi en
vars en onskuldig daarin, selfs in hierdie oomblikke
wat sy glad nie een van die drie voel nie.<br>
“Kom sit, ek wil met julle praat,” sê Ma.<br>
Sy trek ’n stoel uit en gaan sit. Kyk na Andries,
maar dié hou sy oë op sy skoenpunte gerig asof hy
nie kan verduur om met enigiets in sy omgewing
saam te leef nie.<br>
“Ek het die polisie gebel en hulle is op pad,” kondig
Ma aan. “Ek wil van julle al drie ’n plegtige belofte hê
dat julle nie een ’n woord gaan rep oor wat vandag
op hierdie plaas gebeur het nie. Nie vandag nie en
ook nie later nie. Dit wat ons gesien het, bly tussen
ons vier, en dit gaan saam met ons in die graf in,
verstaan ons mekaar?”<br>
Dit laat Andries opkyk en frons. “Wat bedoel Ma?”<br>
Sy sien die lig van die ken, die reguittrek van die
ruggraat, die fier skouers. Dis so kenmerkend van Ma.
Dis die prentjie wat sy in haar kop met haar saamdra
van die vrou wat haar grootgemaak het – sterk, trots,
reguit, eerbaar. Die rots onder haar voete. Die spil
van alles wat sy ken.<br>
“Wat ek sê,” sê Ma. “Nie een van julle was vandag
naby die stalle nie, en nie een van julle weet wat daar
gebeur het nie.”<br>
Andries skud sy kop verdwaas. “Wil Ma hê ons
moet lieg? Vir die gereg?”<br>
Liesbet kan sien hoe haar ma se greep op Benna
se hand verstyf. “Jy was nie by die stalle nie, jy weet
van niks.”<br>
“Maar …”<br>
“Anneries, ek is jou ma, jy maak soos wat ek vir jou
sê. Dieselfde geld vir jou, Liesbet – jy was nie by die
stalle nie, jy was elders.”<br>
Sy was nie daar nie? Hierdie ding wat met haar
gebeur het, hierdie wegskeur van alles wat sy was,
was nie werklik nie?<br>
Sy wil opspring en gil dat dit nie iets is wat ’n mens
ter wille van die skyn van welvoeglikheid onder die
mat invee nie. Sy wil braak, bo-oor die reste van die
man op die tafel, en hom beklad met dieselfde vernedering
wat hy haar opgelê het. Maar daar is ’n onversetlikheid
aan Ma wat maak dat sy woordeloos
bly
sit, selfs onder die paniekerige smeking in Andries se
oë.<br>
“Al die papiere wat julle nodig het, ook die kaart en
transport vir die plaas en die aflosbrief vir die verband,
is in die Familiebybel. My bankboekie is in die koffieblik
onder in my hangkas. Daar is ’n bietjie kontant
ook in die blik. Gebruik maar spaarsamig daaraan,
ek
weet nie of die bank julle toegang tot die geld in die
plaas se rekening gaan gee nie. Kry wat julle nodig
het by Leschinski, hy is ons goedgesind. Laat hy alles
opskryf,
en vra die prokureur om met hom reg te
maak tot julle toegang het tot die bankrekening.”<br>
“Die prokureur? Waarheen gaan Ma dan?” vra sy
verward.<br>
Onder in die plaaspad is daar ’n dreuning wat al
hoe harder word.<br>
Ma kyk na die liggaam op die tafel, dan terug na
haar. “Dis hoe dit werk, Liesbet. Die gereg soek vir
elke lyk ’n verdagte om aan te keer. Ons gaan dit nie
kan vryspring nie. Hulle arresteer eers, dan gee hulle
jou kans om jou saak te stel.”<br>
“Maar Ma het niks verkeerd gedoen nie!”<br>
Die dreuning het op die werf stil geraak, en sy hoor
hoe twee motordeure klap.<br>
“Jou belofte, Liesbet. Jy laat hierdie saak in my
hande.”<br>
“Maar …”<br>
Ma hou haar hand omhoog, en sy sluk haar beswaar
weg.<br>
Daar is ’n harde klop aan die voordeur, manstemme
wat opklink, voetstappe al met die plankvloer
in die gang langs. Die volgende oomblik stap twee
polisiemanne die eetkamer binne.<br>
Die voorste een is kort en dik en rooi van die hitte
en te veel brandewyn. Sy swart ogies blink soos twee
krale in sy pofferige gesig, en sy lippe krul vlesig
weg van tande wat vergeel het van sigaretrook. Die
tweede, wat duidelik die handlanger is, is lank en
skraal, sy hare so kort geskeer dat ’n mens sy kopvel
daardeur
kan sien.<br>
Die korte kyk hulle eers almal deur, en kondig dan
ewe breedsprakig aan: “Ek is sersant Booysen, dis
konstabel
Pienaar. Iemand het ’n skietvoorval aangemeld,
ons is hier om die saak te ondersoek.”<br>
Ma knik. “Dis ek wat gebel het.”<br>
Die konstabel leun nader aan die liggaam en ruk
dan verskrik terug. “Jirre, dis Van Biljon!”<br>
“Wie?” frons die sersant.<br>
“Van Biljon, die bankbestuurder. Hy’s nuut op die
dorp. Hy’t verlede jaar van Glencoe af gekom om die
tak te bestuur.”<br>
Ma beduie na die buffet. “Ons is getroud. Die sertifikaat
is voor in die Bybel.”<br>
Die konstabel stap oor na die buffet, trek die gehekelde
lappie van die Familiebybel af en slaan dit
oop. Haal ’n handvol sertifikate daaruit en kyk vlugtig
en sonder enige begrip daardeur. “Hier’s baie papiere,
’sant.”<br>
“Dis die boonste een,” sê Ma. “Die ander sertifikaat
is vir my huwelik met my eerste man. Sy doodsertifikaat
is ook daar.”<br>
Die sersant neem die papiere by die konstabel en
bekyk dit stip. “Jou vorige man is verlede jaar Oktober
oorlede?”<br>
“Ja.”<br>
Hy knik stadig. “Ek sien hier hy’s aan ’n skietwond
dood.”<br>
“Ja.”<br>
Die sersant kyk lank na Ma. “En jy is in Januarie
met Van Biljon getroud?”<br>
Liesbet kan sien wat hy dink: Die vrou ryg mans in
soos krale aan ’n snoer, en sy skud vir hulle net so
maklik uit as sy vir hulle moeg is.<br>
Sy wil vir hom skree dat haar ma nie so is nie,
dat haar ouers gelukkig was tot haar pa se ontydige
dood verlede jaar toe ’n perd hom gegooi het en die
.22-patroon hom in die keel getref het. Dat gierige
Hendrik van Biljon hier opgedaag het met die verband
op die plaas in sy hand en die dreigement dat hy
die grond onder hulle gaan uitvat as Ma nie plan sien
nie. Dat Ma geweier het om haar agtienjarige meisiekind
aan Hendrik af te staan in ruil vir die aflos van
die verband,
maar ingestem het om self met hom te
trou om haar kinders se erfgrond vir hulle te bewaar.<br>
Maar sy kan sien die sersant gaan nie na haar luister
nie. Die swart ogies blink van lekkerkry en is stip
op Ma gerig.<br>
“En nou is jou tweede man dood, ook aan ’n skietwond.”<br>
Ma knik bedaard. Al waaraan ’n mens die spanning
kan sien, is die wit kneukels van die hand wat
steeds Benna s’n vashou.<br>
“Waar’s hy doodgeskiet, hier op die eetkamertafel?”
vra hy sarkasties.<br>
“Nee, in die stal. Ek wou hom nie daar los nie, dit
was … onwaardig.”<br>
“Onwaardig?”<br>
“Hy het familie op die dorp,” sê sy. “Ek wou nie gehad
het hulle moet weet wat gebeur het nie.”<br>
“En wat het gebeur, Mevrou? Het hy ook van die
perd afgeval en homself per ongeluk geskiet?”<br>
Langs Ma begin Andries se lyf ruk, en hy klamp
sy hand vinnig oor sy mond voor hy uit die vertrek
storm. Almal staan en luister hoe hy in die gang af
hardloop
tot by die badkamer en die deur agter hom
toeklap.<br>
“Wat’s fout met hom?” vra die sersant.<br>
“Dis Anneries Vermaak, my oudste seun. Verskoon
hom asseblief, sersant, hy’s pas sestien en hy treur
nog oor sy pa. Hy was in die veld by die beeste, hy’t
niks gesien nie.”<br>
“En dié?” beduie hy in haar rigting.<br>
“Dis my meisiekind, Liesbet Vermaak. Sy’s nou agtien.
Sy was ook nie daar nie, sy’t in haar kamer gesit
en storieboek lees toe dit gebeur het.”<br>
Die sersant kyk haar behoorlik op en af, en sy voel
hoe haar vel onder daardie blik begin kriewel. Dis
dieselfde blik waarmee Hendrik van Biljon haar aangekyk
het, dieselfde gulsige uitdrukking in die oë,
dieselfde
walglike eiegeregtigheid wat hulle laat dink
hulle het die reg om haar te beskou asof sy ’n ding is.<br>
Gelukkig kyk hy weg voor hy haar sien ril. “En dié
seun?”<br>
Ma sluk. “Dis my jongste, Benjamin.”<br>
“Benjamin?”<br>
Benna staar hom aan met daardie gewone afwesige
uitdrukking in die oë.<br>
“Waar was jy toe jou stiefpa geskiet is, seun?”<br>
“Hy praat nie,” sê Ma. “Hy kan nie.”<br>
“Hoekom nie, is hy doof?”<br>
“Nee, hy kan hoor, hy is net … anders. Hy praat
nie.”<br>
“Hy’s ’n imbesiel,” fluister die konstabel hoorbaar.
“Ek het gehoor hulle praat op die dorp van die vertraagde
Vermaak-kind wat hulle op die plaas wegsteek.”<br>
“Daar’s niks fout met hom nie,” protesteer Ma
heftig. “Hy kan verstaan, en hy is my regterhand hier
op die plaas. Hy’s net anders. Maar hy was ook nie
daar nie, hy was by Liesbet, sy’t vir hom gesit en lees.
Hy weet ook nie wat gebeur het nie.”<br>
Die sersant knik stadig en beduie dan in die rigting
van die wonde aan Hendrik van Biljon se keel. “So.
Dis nou die tweede man wat binne ses maande op die
plaas doodgeskiet is. Gaan jy vir my probeer vertel
dié een is ook ’n ongeluk?”<br>
Op haar bors het die angs begin saampak. Hier is
iets aan die gang wat sy nie verstaan nie. Die spanning
tussen haar ma en die sersant trek soos ’n rek,
maar sy weet nie waaroor dit gaan nie. Dis duidelik
dat die sersant Ma probeer aankeer, maar sy ken haar
ma – die sersant dink hy lei haar aan die neus rond,
intussen is hy die een wat ingetrek word.<br>
“Nee, sersant,” hoor sy Ma sê, “hierdie een was nie
’n ongeluk nie.”<br>
Die sersant se wenkbroue skiet omhoog. “Dit was
nié ’n ongeluk nie?”<br>
“Nee.”<br>
“Iemand het hom doelbewus geskiet?”<br>
Ma knik oënskynlik bedaard.<br>
Die vlesige lippe krul in ’n grimas. “Wie sou dit
wees, Mevrou, wat so ’n vooraanstaande lid van die
gemeenskap
so koelbloedig om die lewe gebring
het?”<br>
Sy sien hoe Ma haar asem intrek, hoe die ken lig.
“Ek het hom geskiet. Hier is die geweer, julle kan
maar kyk, dis waarmee hy geskiet is. Ek was die
enigste een wat daaraan gevat het.”<br>
Asof deur ’n waas sien sy hoe die konstabel se pap
bek oopval. Selfs die sersant lyk uit die veld geslaan,
asof
hy nie die erkenning te wagte was nie.<br>
“Jy’t jou man geskiet?”<br>
“Ja.”<br>
Ma, wat maak Ma? wil sy skree, maar Ma se blou
blik pen haar in haar stoel vas.<br>
“Ek het hom geskiet. Hy het my in die stal … verneder,
en ek het hom uit wraak doodgeskiet.”<br>
“Jy’t jou wettige man doodgeskiet omdat hy …?”<br>
Ma trek haar mond op ’n streep. “Ek laat my nie
verkleineer
nie. Ek is nie ’n hoer wat sommer net in
die stal gebruik kan word nie.”<br>
Sy laat die suggestie so hang, maar dis duidelik dat
die sersant begryp wat sy hom wou laat begryp.<br>
“En die .22, was dit sommer toevallig byderhand,
daar in die stal?”<br>
“Nee, ek het dit saamgevat soontoe. Ek het geweet
hy gaan dit doen, dit was nie die eerste keer nie.”<br>
“Jy’t hom daar ingewag!” slaan die sersant toe. “Jy’t
hom met voorbedagte rade vermoor!”<br>
“Ek het hom ingewag, ja,” sê Ma deur stywe lippe.<br>
“Ma!” krys sy dit uit.<br>
“Bly jy stil, Liesbet. Sersant, ek is gewillig om saam
met julle te gaan, maar gee my kans om my kinders
te groet. Benna gaan nie verstaan wat aangaan nie,
ek wil hom net voorberei.”<br>
Die sersant lyk vir ’n oomblik half verdwaas oor die
saak wat so netjies in sy skoot geval het. Hy het hom
opsigtelik klaargemaak vir ’n om-die-bos-springery
en ’n spul flou leuens waardeur hy met sy meerdere
intellek sou kon sien. Hierdie kalm, regop vrou, met
haar onwrikbare blik en die trotse houding, pas nie
by die toneel waarin hy homself wou plaas nie.<br>
Maar dit verbouereer hom net ’n oomblik lank.
Met die skulderkenning in die sakkie is dit vir hom
moontlik
om die gesag wat deur sy uniform aan hom
toegeken
is, behoorlik aan te wend.<br>
“Staan op en hou jou hande agter jou rug,” gebied
hy terwyl hy die boeie van sy gordel afhaal.<br>
“Ma!”<br>
“Ek het gesê ek wil my kinders groet. Benna …”<br>
Maar hy luister nie verder nie, tree vorentoe en kry
Ma aan die arm beet.<br>
Dis toe hy haar hand uit Benna s’n ruk, dat alle hel
losbreek. Benna, die veraf, stil kind wat nog nooit taal
tot sy beskikking gehad het om met die werklikheid
kontak te maak nie, maar wat nietemin elke gedagte
verstaan
het wat Ma ooit gehad het, het die losruk
aan sy siel gevoel. Toe die sersant Ma se hande in
boeie wil slaan, is hy daar, grommend, kwaai soos ’n
hond wat sy mense oppas, sy hande in kloue, gereed
om enigiemand wat aan Ma raak, te verskeur.<br>
Die sersant vloek van die skrik en spring uit die pad,
en in die proses stamp hy die konstabel amper onderstebo.
Dié skrik net so groot en stamp die stoel om
waarop Ma gesit het. Die lawaai sit Benna behoorlik
aan die brul, en hoe meer Ma hom probeer kalmeer,
hoe meer verbouereerd raak hy.<br>
“Jirre, ’sant, die kind is mal, kyk hoe rol sy oë in sy
kop!”<br>
“Benna, moenie so skree nie, Liesbet, moenie net
daar sit nie, help my! Benna? Benna, kalmeer!”<br>
“Hy’t my gebyt! Die bliksemse kind het my gebyt.
Kyk hier, aan my hand. Kyk, daar sit die tandmerke!
Dis ’n aanval, ’n aanval op ’n dienaar van die gereg!”<br>
“Ouboet, waar is jy? Kry vir Benna hier uit. Hy’s so
sterk soos ’n leeu, ek kan hom nie beheer nie!”<br>
“Ek het die reg om myself te verdedig. Dis selfverdediging,
sê ek julle. Hy’t my gebyt. Ek is ’n sersant,
niemand
byt aan my nie!”<br>
Liesbet hoor die losgaan van die knip aan die leerholster,
sien die glim van die grys staal, hoor die oorhaal
van die haan.<br>
Uit die hoek van haar oog sien sy hoe Ma haar lyf
voor Benna s’n ingooi.<br>
“Nee!”<br>
Sy spring vorentoe en stamp die ronde lyf eenkant
toe, net toe hy die sneller trek. Die koeël fluit links
van konstabel Pienaar se linkerskouer verby en slaan
skadeloos in die muur vas, maar die konstabel skrik
so groot dat hy sy hande oor sy kop gooi en onder die
tafel induik.<br>
In die nadraai van die knal is dit asof die toneel
in die eetkamer ook gestol het. Almal staan verstar,
selfs Benna is stil.<br>
Die sersant is ’n vrot skut, dit besef sy dadelik. Sy
het met gewere grootgeword, en sy weet sommer
hierdie een weet niks van skiet af nie. Al het sy hom
nie gestamp nie, sou hy nog steeds nie vir Benna
raakgeskiet
het nie.<br>
Maar dit neem nie die feit weg dat hy wou nie.<br>
Konstabel Pienaar is die eerste wat sy stem vind.
Hy hys homself aan die tafel orent, die ene wit oë.
“My jirre, ’sant, kyk jy nie waar jy skiet nie? Amper is
ek bokveld toe.”<br>
Sersant Booysen skud sy kop verdwaas, asof hy
nou eers besef wat hy amper gedoen het. “Arresteer
haar!” beveel hy skor. “Kry daai godverdomde kind
hier uit en arresteer die teef. Dit sal vir my die grootste
plesier wees om in die verslag te skryf hoe sy daai
imbesiel aangehits het om my aan te rand toe ek net
my plig wou uitvoer!”<br>
“Nee!” Sy draai na hom met uitgestrekte hande
asof sy die onheil so kan afweer. “Sersant, julle kan
nie my ma wegneem nie, sy …”<br>
Die vet mannetjie steek amper sy vinger in haar
oog. “Staan opsy, of ek arresteer jou ook sommer
vir dwarsboming van die gereg. Ek het van julle
hele gespuis heeltemal genoeg gehad. Hou vas daai
satanskind
sodat ek die vroumens dorp toe kan
neem.”<br>
“Asseblief, asseblief, dis nie reg nie!” huil-pleit sy,
maar hy veeg haar uit die pad. Fokus sy swart blik op
Andries wat weer in die deur verskyn het.<br>
“Seun? Seun, kry murg in jou pype, man! Kom vat
hierdie kind en hou hom in ’n kamer toegesluit tot
ons gery het. As hy weer naby my kom, skiet ek hom
vrek, hoor jy my!”<br>
Andries bly staan, wit soos melk. Sy lippe beweeg,
maar hy kan nie reageer nie.<br>
“Liesbet!” Dis Ma se stem, helder en gebiedend bo
die geroesemoes in die vertrek. “Kom vat vir Benna.”<br>
“Ma …”<br>
“Jy’t die man gehoor, hy gaan vir Benna saamvat
dorp toe. Kom vat hom en hou hom by jou tot ons
weg is.”<br>
“Maar, Ma, dis nie reg …”<br>
“Elisabet, maak soos ek jou sê!”<br>
Ma se stem het daardie noot in waarteen ’n mens
jou nie verset nie. Dis kliphard, suiwer staal, en niemand
wat ooit dié noot gehoor het, het daarna oor
enigiets gestry nie, nie eers Pa nie.<br>
Ma draai na Benna, neem sy gesig tussen albei
haar hande. “Bly hier by Sussa, Benjamin. Sy gaan
vir jou ’n storie lees, een uit die Bybel. Die een van
die verlore seun waarvoor jy so lief is. Toe, luister
nou mooi vir Ma, en luister mooi vir Liesbet. Ek moet
gou dorp toe gaan, maar as jy mooi soet luister, koop
ek vir jou borssuiker by Leschinski. Toe, my ou groot
seun, jy verstaan mos wat Ma vra?”<br>
Die huil en die angs en die benoudheid het teen
hierdie
tyd so dig op haar bors saamgepak dat sy
skaars kan asem kry. “Ma …”<br>
Maar Ma stoot net vir Benna in haar arms in.<br>
“Maak seker hy sien nie wat gebeur nie. Kyk na die
kind, Elisabet, maak seker hy’s versorg. Ouboet, help
jou suster, jy los haar nie alleen met alles nie.” En vir
die polisiemanne: “Los die boeie. Ek kom uit my vrye
wil saam, julle kan my in die motor boei.”<br>
Hulle is al amper op die stoep toe sy Ma hoor vra:
“Waar is die .22? … Nou loop haal dit, julle het dit
nodig as ’n bewysstuk!”<br>
Konstabel Pienaar kom teruggehardloop om die
.22 te kom vat.<br>
“Konstabel, wat gaan nou gebeur? Waar gaan julle
met my ma heen?”<br>
“Dorp toe, selle toe,” sê die konstabel. “Ons gaan
haar daar moet hou tot hulle ’n vangwa van Vryheid
af kan stuur om haar te kom haal.”<br>
“Vryheid toe?” vra sy onnosel. “Maar wanneer kom
sy dan huis toe?”<br>
Die konstabel kyk haar verstom aan. “Jou ma gat
nie huis toe kom nie, meisiekind. Sy’t gemoor, haar
wettige man nogal, en die staatsaanklaer gat nie vir
haar genade hê nie.”<br>
“Maar … Gaan julle nie na haar kant van die saak
luister nie? Daar moet mos ’n hofsaak wees, en die
landdros moet mos eers al die bewyse en goed sien.
Ons kan vir haar ’n prokureur kry, hy kan vir die
landdros vertel wat gebeur het.”<br>
Die konstabel skud sy kop meewarig. “Sy’t klaar
erken, meisiekind. Daar’s niks verder om te sê nie.
Sy’t haar man vermoor, en jou ma gat swaai, nes Anna
Rabie en Daisy de Melker. Dis hoe die gereg maak
met vroumense wat nie die heilige eg respekteer nie –
hulle swaai.”
                    </p>
                    <div class="mbr-section-btn pt-3 float-end pe-5"><a href="index.php" class="btn btn-warning btn-sm display-4">Terug</a></div>
                </div>
            </div>
            <div class="row border-top mt-2 pb-2 pt-2 ps-5">
                <div class="col-12 col-md-4 mbr-text mbr-fonts-style display-7 text-left">
                    <b>ISBN</b>: 9780639704494
                </div>
                <div class="col-12 col-md-4 mbr-text mbr-fonts-style display-7 text-left">
                    <b>Prys</b>: R350
                </div>
                <div class="col-12 col-md-4 mbr-text mbr-fonts-style display-7 text-left">
                    <b>Publikasie datum</b>: Oktober 2022
                </div>
<!--            </div>-->
<!--            <div class="row border-top border-bottom border-top mt-2 pb-2 pt-2 ps-5">-->
                <div class="col-12 col-md-4 mbr-text mbr-fonts-style display-7 text-left">
                    <b>Uitgewer</b>: Boekdiva Uitgewers
                </div>
                <div class="col-12 col-md-4 mbr-text mbr-fonts-style display-7 text-left">
                    <b>Formaat</b>: Sagteband 198 x 129mm
                </div>
                <div class="col-12 col-md-4 mbr-text mbr-fonts-style display-7 text-left">
                    <b>Bladsye</b>: 520
                </div>
            </div>
            <div class="row ps-5 border-top">
                <div class="col-12">
                    <div class="mbr-section-btn pt-3">
                        <a href="https://www.graffitibooks.co.za/af/386821/Boeke" target="_blank" class="btn btn-primary display-4">Koop nou - Graffiti Boeke</a>
                        <a href="https://www.wordsworth.co.za/products/heimwee-paperback" target="_blank" class="btn btn-primary display-4">Koop nou - Wordsworth Books</a>
                        <a href="https://www.exclusivebooks.co.za/product/9780639704494" target="_blank" class="btn btn-primary display-4">Koop nou - Exclusive Books</a>
                    </div>
                </div>
            </div>
        </div>
    </section>

    <section data-bs-version="5.1" class="footer4 footer-class" once="footers" id="footer4-3">
        <div class="container">

            <div class="row mbr-white">
                <div class="col-10 col-md-6 col-lg-4">
                    <div class="media-wrap col-4">
                        <a href="index.php">
                            <img src="assets/images/logo_w.png" alt="Boekdiva">
                        </a>
                    </div>
                </div>
                <div class="col-10 col-md-6 col-lg-4">
                    <h5 class="mbr-section-subtitle mbr-fonts-style mb-3 display-4 text-primary">
                        <strong>Volg Ons</strong>
                    </h5>
                    <div class="social-row display-7 ps-2">
                        <div class="soc-item">
                            <a href="https://www.facebook.com/Boekdiva" target="_blank">
                                <span class="mbr-iconfont socicon socicon-facebook"></span>
                            </a>
                        </div>
<!--                        <div class="soc-item">-->
<!--                            <a href="https://twitter.com/boekdiva" target="_blank">-->
<!--                                <span class="mbr-iconfont socicon socicon-twitter"></span>-->
<!--                            </a>-->
<!--                        </div>-->
                        <div class="soc-item">
                            <a href="https://www.instagram.com/boekdivauitgewers/" target="_blank">
                                <span class="mbr-iconfont socicon socicon-instagram"></span>
                            </a>
                        </div>
                    </div>
                </div>
                <div class="col-10 col-md-6 col-lg-4 pb-4 mb-4">
                    <h5 class="mbr-section-subtitle mbr-fonts-style mb-2 display-4 text-primary">
                        <strong>Kontak Ons</strong>
                    </h5>
                    <p class="mbr-text mbr-fonts-style mb-4 display-7 text-white">
                        <a href="#" class="obfuscate-it text-white" data-name="info" data-domain="boekdiva" data-tld="co.za" data-mailto="true"></a>
                    </p>
                </div>
            </div>

        </div>
    </section>
<?php
include_once "parts/htmlEnd.php";